<!DOCTYPE html>
<html>
    <head>
        <!-- Charset Attribute -->
        <meta charset="UTF-8">
        <meta name="viewport" content="width=device-width, initial-scale=1.0">
        <!-- Inluding bootstrap -->
        <link rel="stylesheet" href="css/bootstrap.min.css">
        <!-- Inluding Lightbox for Bootstrap css -->
        <link rel="stylesheet" href="css/ekko-lightbox.css">
        <!-- Class Overwrite -->
        <link rel="stylesheet" href="css/style.css">
        <!-- jQuery library -->
        <script src="https://ajax.googleapis.com/ajax/libs/jquery/3.3.1/jquery.min.js"></script>
        <script src="js/bootstrap.bundle.js"></script>
        <!-- Including Lightbox for Bootstrap  -->
        <script src="js/ekko-lightbox.js"></script>
        <!-- JS Custom -->
        <script src="js/script.js"></script>
        <!-- Title -->
        <title>Museo Nino Cordio</title>
    </head>
    <body>

        <div class="fixed-top navbar-container">
            <nav class="navbar navbar-expand-lg navbar-light bg-light">
                <a class="navbar-brand" href="index.html">MUSEO NINO CORDIO</a>
                <button class="navbar-toggler" type="button" data-toggle="collapse" data-target="#navbarNavDropdown" aria-controls="navbarNavDropdown" aria-expanded="false" aria-label="Toggle navigation">
                    <span class="navbar-toggler-icon"></span>
                </button>
                
                <div id="navbarNavDropdown" class="navbar-collapse collapse">
                    <ul class="nav navbar-nav ml-auto w-100 justify-content-end">
                        <li class="nav-item">
                            <a class="nav-link disabled" href="index.html">Home</a>
                        </li>
                        <li class="nav-item">
                            <a class="nav-link disabled" href="galleria.html">Galleria</a>
                        </li>
                        <li class="nav-item">
                            <a class="nav-link disabled" href="biografia.html">Biografia</a>
                        </li>
                        <li class="nav-item">
                            <a class="nav-link disabled" href="news.html">News</a>
                        </li>
                        <li class="nav-item">
                            <a class="nav-link disabled" href="piccoli.html">Per i pi&ugrave; piccoli</a>
                        </li>
                        <li class="nav-item">
                            <a class="nav-link active" href="testimonianze.html">Testimonianze</a>
                        </li>
                        <li class="nav-item">
                            <a class="nav-link disabled" href="videos.html">Video</a>
                        </li>
                        <li class="nav-item">
                            <a class="nav-link disabled" href="premio.html">Premio</a>
                        </li>
                    </ul>
                    <!-- Small devices, Medium devices -->
                    <ul class="navbar-nav navbar-nav-smallest">
                        <li class="nav-item dropdown language">
                            <a class="nav-link dropdown-toggle" href="#" id="navbarDropdown" role="button" data-toggle="dropdown" aria-haspopup="true" aria-expanded="false">
                                Lingua: IT
                            </a>
                            <div class="dropdown-menu" aria-labelledby="navbarDropdown">
                                <a class="dropdown-item nav-link" href="#">Lingua: EN</a>                        
                            </div>
                        </li>
                    </ul>
                    <ul class="navbar-nav navbar-nav-smallest">
                        <li class="nav-item sitemap">
                            <a class="nav-link" href="img/modal_map.jpg" data-toggle="lightbox" data-gallery="modal-map">Mappa Museo</a>
                        </li>
                    </ul>
                    <!-- Large devices, Extra large devices -->
                    <ul class="navbar-nav navbar-nav-biggest">
                        <li class="nav-item dropdown language">
                            <a class="nav-link dropdown-toggle" href="#" id="navbarDropdown" role="button" data-toggle="dropdown" aria-haspopup="true" aria-expanded="false">
                                IT
                            </a>
                            <div class="dropdown-menu" aria-labelledby="navbarDropdown">
                                <a class="dropdown-item nav-link" href="#">EN</a>                        
                            </div>
                        </li>
                    </ul>
                    <ul class="navbar-nav navbar-nav-biggest">
                        <a href="img/modal_map.jpg" data-toggle="lightbox" data-gallery="modal-map">
                            <li class="nav-item sitemap"></li>
                        </a>
                    </ul>
                </div>
            </nav>
        </div>

        <hr class="hr-full-width">

        <div id="witnesses-page" class="container">

            <div class="row">
                <div class="col-lg-12">
                    <h1 class="title">testimonianze</h1>
                </div>
            </div>
          
            <div id="witnesses" class="row">
            
                <div class="accordion" id="accordionExample">
                    
                    <div class="card">
                        <div class="card-header" id="heading_1">
                            <h5 class="mb-0">
                                <button class="btn btn-link" type="button" data-toggle="collapse" data-target="#collapse_1" aria-expanded="true" aria-controls="collapse_1">
                                    Daniele Silvestri - Prefazione
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                                
                            </h5>
                        </div>

                        <div id="collapse_1" class="collapse" aria-labelledby="heading_1" data-parent="#accordionExample">
                            <div class="card-body">
                                Prefazione
                                <br> Un omaggio a Nino 
                                <br> di Daniele Silvestri 
                                <br> Un po’ vi invidio. Voglio dire, se state per entrare per la prima volta nel mondo di Nino Cordio, e lo state per fare attraverso queste pagine, allora davvero vi invidio. Perché so già quello che vi capiterà.
                                <br> Ci entrerete leggeri e senza pretese, piacevolmente coinvolti dalla oscura allegria del colore e dalla forza nascosta del tratto. Incuriositi man mano dalle parole di chi quel mondo lo ha conosciuto e interpretato già, e ha voluto provare a raccontarlo.
                                <br> Poi qualcosa vi stupirà, e forse vi infastidirà perfino. 
                                <br> Ci si ammala anche un po’, dovete saperlo. Una febbre leggera che quando passa vi lascia diversi, cresciuti. Come quando da piccoli, dopo tre giorni di termometri in ebollizione, ci si scoprepiù alti di qualche centimetro. Vi troverete a guardare e riguardare l’ocra di un cielo impossibilmente vero, o il blu notturno di un cespuglio rubato a un sogno, il rosso esplosivo di un inverno che mai avreste pensato potesse essere raccontato così, e non capirete.
                                <br> Sarete persi. È inevitabile, anzi necessario.
                                <br> Allora cercherete un’indicazione, un consiglio, un percorso per orientarvi in quei luoghi da cui il senso e la certezza sono improvvisamente scomparsi. Vi sentirete forse traditi, come per un attimo strappati al presente e depositati per scherzo su qualche luna, o su Marte (come implicitamente suggerisce, sorridendo, Camilleri). Cercherete aiuto di nuovo nelle parole altrui, e così rileggerete in tutt’altro modo quello che descrive Giuffré, o Siciliano, o Volo, o Sciascia, o una qualsiasi delle decine di firme che impreziosiscono questo libro.
                                <br> Qualcosa allora comincerà a riprendere un senso, nel continuo rimando tra le parole e le immagini, ma ancora non basta. Scruterete il volto di Nino, il suo sguardo, il sorriso, la fisicità. Attraverserete la sua storia, i viaggi, i luoghi, gli affetti, l’impegno. Ma non è neanche qui la risposta. E nemmeno serve concentrarsi sulla tecnica, scoprirla minuziosa, sapiente, raffinata. Neanche quello vi aiuterà, anzi potrebbe sviarvi.
                                <br> Dove allora? Come farla scendere quella febbre? Come orientarsi? Come tornare sul nostro pianeta, e soprattutto come riuscirci senza che il ricordo del pianeta di Cordio ci rimanga dentro inquieto a smentire il nostro? Come conciliare la potenza irreale e incrollabile a un tempo dei suoi colori, con la fiacca prevedibilità dei nostri? Quale linguaggio non abbiamo ancora saputo imparare?
                                <br> Beh, non vi aspettate una risposta certa. So solo che troverete immancabilmente la vostra.
                                <br> Ma succederà forse soltanto dopo cheavrete chiuso il libro e chiuso gli occhi. E respirato. 
                                <br> La verità, la mia verità almeno, è che non è agli occhi che parlano le forme e i colori di Cordio, ma molto più al naso, alle orecchie, al palato. Come diceva in una splendida canzone di parecchi anni fa De Gregori, “non c’è niente da capire” nell’opera di Nino. C’è solo da sentiresentire.
                                <br> Non c’è da indagare, spiegare. Basta respirare, annusare, ascoltare, mangiare, ridere, piangere, riposare...
                                <br> Simbolo, significato, programma, racconto, teoria. Non di questo è fatto lo sguardo di Cordio, non di questo il suo linguaggio. Non c’è “sapere”. Semmai sapienza, nel modo artigiano e “di bottega”, e nella tecnica che virtuosisticamente sa annullare la distanza tra la visione e la sua realizzazione.
                                <br> Ma la sapienza quando è così ben utilizzata, non pesa. Il sapere sì. E in tutta l’opera di Cordio quel peso non c’è mai. C’è solo forza. E di quale forza si tratti ce lo spiega splendidamente Camilleri più avanti, in queste tre righe che chiudono con affettuosa precisione un già preciso ritratto: “Nino era un uomo dolce, di delicati pensieri e di grande generosità, nei contatti con gli altri non innalzava schermi protettivi, ma la sua arte, sotto l’apparenza della grazia, nascondeva la stessa forza sismica che ha fatto fiorire il mondo”.
                                <br> Se ci si lascia andare a quella forza, allora non sarà più necessario essere nati nell’entroterra trapanese o cresciuti tra le colline di Todi, per sentire e quindi“comprendere” quei colori, quegli sguardi. Saremo semplicemente sbocciati nella nostra personale Felceti, o staremo ardendo nella Santa Ninfa della nostra infanzia.
                                <br> La febbre intanto è passata. E ci ha lasciati più alti di qualche centimetro, ve lo assicuro. Personalmente poi, quando dico che le opere di Cordio si “sentono”, confesso che lo intendo proprio in senso letterale! Parlo cioè di suono, e ancor più di rumore di fondo. Ma qui capisco di entrare forse pericolosamente nella mia privata e individuale follia. Perciò la prendo un po’ larga e parto da una data precisa, che forse spiega anche un po’perchéci sia io a scrivere indegnamente questa prefazione.
                                <br> 7 agosto 2007. Giorno del mio concerto a Santa Ninfa. Un casino riuscire a organizzarlo, senza poterlo neanche pubblicizzare, per vari motivi. Però tanta voglia di esserci, per Francesco, per suo padre, per quell’amore verso i risvolti più nascosti di una Sicilia che mi aveva ormai già da anni riempito e sconvolto la vita, il cuore, la fantasia.
                                <br> Un po’ magicoil luogo, un po’ magica la serata. 
                                <br> Ma di Santa Ninfa ricordo soprattutto un grande vento, quella sera, che si portava via le parole e le note. Ecco forse perchéassocio facilmente proprio quel ricordo all’effetto che spesso mi fanno le incisioni del papàdi Francesco (chéquesto era fondamentalmente per me Nino: il papà di un caro amico). 
                                <br> Quella sera il paese era pieno, al di là delle più ottimistiche previsioni. Un successo per Francesco e per quelli che insieme a lui avevano fortemente voluto festeggiare con quel concerto la nascita del museo di Nino Cordio, in mezzo a così tante difficoltà. 
                                <br> Però quel vento. Inatteso. 
                                <br> Una forza antica e dispettosa che sembrava giocare a renderci di tanto in tanto muti e sordi, rubando e nascondendo all’improvviso il suono dei nostri strumenti e delle nostre voci. Un gioco che a tratti  ci consegnava allo sguardo del pubblico ridicolmente silenziosi, malgrado le luci, i movimenti, le espressioni. “Fermi” nell’assenza di suono come a volte solo un quadro può essere. 
                                <br> Ecco. 
                                <br> È questo in fondo che mi sembra accada ogni volta che guardo un quadro. 
                                <br> C’è sempre un vento che si è appena portato via il suono da ogni quadro che sia stato fatto. E più è bello e riuscito il quadro, più sarà  recente e doloroso il furto,  evidentequell’assenza. Con qualche eccezione però. 
                                <br> Pochi e visionari artisti, poeti forse più che pittori. 
                                <br> Chéin fondo la grande pittura, nel suo costante perfezionarsi, nel moltiplicarsi delle sue scoperte tecniche e nell’aggiornarsi dei suoi linguaggi, si èprincipalmente preoccupata di gratificare l’occhio: imparando a sedurlo inseguendo il realismo, la prospettiva, il movimento, la geometria, la simmetria. O seducendo il pensiero, riempiendosi di significati, intenzioni, teoremi. 
                                <br> Solo quando l’arte figurativa diventa poesia, io credo, riesce a gratificare davvero tutti gli altri sensi. E per quanto riguarda il mio gusto personale, o la mia privata follia di cui sopra, dirò che è solo la Grande poesia quella che riesce a farmi “ascoltare” un luogo, sentire il rumore di fondo di una scena, resistere a quel vento che altrove lascia solo silenzio. 
                                <br> Non so se vi capita mai di pensarci, ma quando abbiamo il ricordo di un luogo, di un momento, tendiamo a credere che coincida più che altro con l’immagine di cui conserviamo memoria. Al massimo riusciamo ad aggiungere odori e profumi. Raramente ci accorgiamo di quanto il suono possa essere parte fondamentale di quel luogo e di quel momento. Non di musica parlo, ovviamente, ma di suono, appunto. Di rumore, e rumore di fondo in particolare. Quel preciso insieme di elementi acustici che l’orecchio coglie anche se non ce ne accorgiamo, e che contribuiscono implicitamente a informarci dello spazio che abbiamo intorno, o davanti. Anche di questo si compone la nostra percezione di quel momento e di quel luogo, e di conseguenza anche questo si cela nel ricordo che serbiamo. 
                                <br> Questo riesce a fare Cordio. 
                                <br> Questo almeno fa per me. Restituisce o crea il suono e soprattutto il rumore di fondo del luogo e del momento che ci sta mostrando. Qualcosa di potentissimo e di così poco compreso e sfruttato che siamo anche meravigliosamente impreparati a riceverlo, inaspettatamente infantili nel goderne. E sono foglie appena mosse, armonia di insetti, gutturalità di nuvole e di montagne, ma anche elettricità crepitanti di periferia, e passi, e respiro. Chéperfino l’uomo c’è nel rumore di fondo di Cordio, mentre dall’immagine manca. 
                                <br> E c’è anche il vento. Non quello che toglie all’opera voce e rumore, appunto. C’è il vento del mondo di Cordio. Il vento parte di quello stesso rumore di fondo. Io ce lo sento spesso. 
                                <br> Che sia l’aria elegante e semplice delle campagne di Todi, o che sia soprattutto quel vento antico e potente di vallate sicule, lo stesso che quella sera d’estate a Santa Ninfa aveva deciso di scherzare con noi. Così quella forza di cui parla ancora una volta Camilleri, dicendo che sembra che le cornici stesse dei quadri di Cordio non debbano riuscire a trattenerla, quella forza secondo me è soprattutto suono. Per questo non c’è da temere per le cornici. Il suono ha altre dimensioni, altre profondità, altri spazi. Perciò a voi fortunati che state per immergervi per la prima volta in questo mondo ancestrale, dico solo questo: chiudete ogni tanto gli occhi, e quando li riaprite spalancate insieme naso, cuore e orecchie. E respirate.
                                <br> E infine due parole per Francesco, che con tanto amore e dedizione ha saputo comporre questa riuscitissima “antologia” paterna. 
                                <br> La nostra amicizia comincia a essere di lunga data. Così come numerosissime le collaborazioni. Sono anni che il suo occhio attento e curioso mi segue nel mio peregrinare tra le note e le città, anni che mi racconta attraverso le riprese delle sue telecamere. Insieme abbiamo viaggiato e visto il mondo, diviso case, cresciuto bambini. Grazie a lui è nato ad esempio un rapporto ormai stretto e appassionante con una porzione di America Latina e con gli Inti-Illimani, cui Francesco ha dedicato un bellissimo film-documentario, il primo di una serie che immagino continuerà e gli darà riconoscimenti e soddisfazioni. Ci unisce il gusto per il viaggio, per la musica, per il cibo, per l’impegno politico e sociale, che entrambi ricevemmo dai nostri genitori. Abbiamo entrambi avuto un padre “gigantesco” a cui ispirarci e di cui perpetuare forse l’esempio. Entrambi l’abbiamo perso a pochi mesi di distanza l’uno dall’altro. 
                                <br> Vorrei un giorno riuscire a rendere omaggio al mio come lui è riuscito a fare col suo. Qui voglio solo dirgli –se per caso non se ne fosse accorto –che “l’occhio di Cordio” di cui questo libro parla, in fondo è e sarà sempre anche il suo. 
                            </div>
                        </div>
                    </div>
                    
                    <div class="card">
                        <div class="card-header" id="heading_2">
                            <h5 class="mb-0">
                                <button class="btn btn-link" type="button" data-toggle="collapse" data-target="#collapse_2" aria-expanded="true" aria-controls="collapse_2">
                                    Giorgio Crisafi - Olio con frutta
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                                
                            </h5>
                        </div>

                        <div id="collapse_2" class="collapse" aria-labelledby="heading_2" data-parent="#accordionExample">
                            <div class="card-body">
                                IL SEGNO DI NINO
                                <br> I sogni d’acqua, di terre, di foglie, di frutta
                                <br> prendono  l’altra vita che la poesia conosca,
                                <br> il corpo che l’immaginazione di un artista rintraccia.”
                                <br> (Enzo Siciliano)
                                <br> Non perdete l’occasione di una visita in Sicilia!
                                <br> 
                                <br> Desideravo andare a Santa Ninfa, un nome contenente un’aura che mi affascinava da tempo e l’avrei fatto per affetto verso un carissimo amico. Su Google Maps guardai tragitto e distanza: da Canonica di Todi partirò contento. 
                                <br> Era un fine settimana di metà luglio del 2007. Completo di lino chiaro pirandelliano, occhiali da sole e da lettura, più l’occorrente per una notte in albergo: come per andare in tournée, il debutto di un solo giorno. Circa 800 km di distanza tra la città di Jacopone e la Sicilia, viaggio tra il verde dell’Umbria e il giallo bruciato dal sole dell’Isola, un tragitto che percorsi più velocemente in aereo da Roma a Palermo e i restanti 100 nella macchina di rappresentanza del Sindaco di Santa Ninfa, prova di autorevolezza di chi m’ospitava, visto l’importanza di quella bella opportunità che era l’inaugurazione di un Museo dedicato interamente all’opera di Nino Cordio.
                                <br> 
                                <br> Conoscevo Nino, la bella moglie Graziella e i figli bambini Rossella e Francesco per averli incontrati in campagna in Umbria quasi trent’anni prima, quando nel territorio intorno a Todi-Baschi-Orvieto venivano attori, registi, fotografi, scultori, pittori, scrittori. Di tutti loro ricordo meglio quelli conosciuti in anni abbastanza lontani: Piero Dorazio, Beverly e Bill Pepper, Nino Caruso, Agapito Miniucchi, Nick Carone, Roberto Ruta, Bruno Ceccobelli, Enzo Siciliano, Alberto Moravia, Franca Angelini, Francesca Sanvitale, Patrizia Cavalli, Liliana Cavani, Alessio Vlad, George Tatge, Adriana Asti, Memè Perlini, Antonello Aglioti, Danilo Donati, Roberto Bisacco, Remo Girone. Erano tempi in cui per amore dell’arte si cercava l’ambiente ideale, uno spazio lontano dal caos metropolitano per trovare l’umanità di un rapporto col mondo più leale e sincero. L’arte mi sembrava il santo nutrimento e il prezioso baratto per condividere amicizia e lavoro. Anni in cui la cultura influenzava la politica nella teoria e la fame di teoria aveva grande considerazione e voglia di ideali… parola oggi punita. Sentivo dentro di me che gli artisti alimentavano, coi loro discorsi, col loro sperimentale lavoro, il programma di costruire un comune mondo felice. 
                                <br> Questo vedevo e speravo quando ero ragazzo.
                                <br> 
                                <br> A Nino e Graziella mi presentarono Enzo e Flaminia Siciliano con i quali avevo appena creato collaborazione e amicizia inventando e dirigendo insieme a loro, Isabella Martelli e Marisa Giontella, un festival di teatro e musica per il Comune di Todi dal 1983 al 1986 e dove Nino e Graziella venivano a sostenere, con la loro generosa e solidale presenza, i nostri spettacoli. Il teatro che facevamo con Enzo veniva commentato in qualche cena tra amici anche a casa di Nino che con noi scambiava soprattutto l’entusiasmo di veder crescere una fenice nata dalle ceneri di una tragedia appena consumatasi a Todi: l’incendio devastante alla mostra dell’Antiquariato con molte vittime, dentro il Palazzo del Vignola nel 1982. Era la volontà e la solidarietà degli artisti che avevano casa e vivevano in zona, della quale Nino era un sensibile portavoce, a far rivivere una cittadina piagata. Le discussioni e gli incontri avvenivano nelle case, in piazza a Todi, negli studi d’artista. Così frequentando la famiglia e lo studio di Nino, restai affascinato dall’umanità che raggiava la sua persona e il suo lavoro creativo. 
                                <br> Come reliquia di quei magici anni conservo un piccolo olio di Nino raffigurante della frutta, che ora ho accanto al letto nella mia casa di Roma. E’ un suo regalo, e uno simile lo donò anche ad Enzo Siciliano. Lo teneva appoggiato sopra il leggio sulla sua scrivania di scrittore nello studio al Vertano in campagna.
                                <br> Tra i ricordi che fissano i miei punti d’incontro con Nino e con Enzo, mi piace citare una copertina della rivista Nuovi Argomenti dell’estate 1988 contenente alcune mie brevi poesie, “Surimono”. Questa rivista edita da Mondadori e diretta da Enzo Siciliano, Alberto Moravia e Leonardo Sciascia, pubblicava a tutta pagina la riproduzione del particolare d’un affresco di Nino “Cesto di Fichi” dove il giallo del cesto e il verde della frutta venivano in evidenza con tale esuberanza naturale da provocare una reazione di chi lo guarda quasi d’incanto. (Verde e giallo simbolicamente evocando Umbria e Sicilia!)
                                <br> Un altro particolare che ricordo di Nino era nella copertina di un libro di poesia di Stefano Simoncelli dal titolo “Poesie d’avventura” edito da Gremese nel 1989, una parte di “Memoria di un giardino mediterraneo”. Questi momenti d’incontro e di scambio tra pittura e poesia avvenivano frequenti nella vita artistica di Nino Cordio. Poeti, pittori e scrittori sono stati ispirati dai suoi oli, dalle sculture, dalla sua opera incisa, dai suoi affreschi. Memorabili i testi di Enzo Siciliano, Leonardo Sciascia, Andrea Camilleri, Renato Guttuso, Nino De Vita… per finire con le due cartelle d’incisioni realizzate con la tecnica dell’acquaforte di cui Nino era maestro, “I Dolci della Festa” (1995) e “I Dolci dell’Infanzia” (1998).
                                <br> 
                                <br> Con gli anni incontravo Nino meno spesso forse soltanto qualche volta d’estate, quando ci ritrovavamo in qualche cena tra amici. In una di queste occasioni mi raccontò che suo figlio Francesco aveva deciso di fare l’attore e che frequentava l’Accademia Silvio d’Amico a Roma. Nel darmi questa notizia, ebbi la sensazione che si aspettasse una qualche mia approvazione da addetto ai lavori. Lo sguardo di Nino comunicava in modo diretto  e pretendeva che si restituisse lo stesso sguardo sincero (era sempre la sua lealtà che si esprimeva). Fare l’attore era come fare il pittore e delle difficoltà di questa scelta Nino ne conosceva bene la strada, la faticosa salita. Per propria esperienza sapeva che nessuna certezza è acquisita, nessun valore riesce a prevedere e fissare il percorso del personale talento. Nello sguardo di Nino c’era forse un qualche giustificato timore per la scelta del proprio figlio Francesco, ma a prevalere fu la fiducia e l’orgoglio di sapere che dal proprio sangue la linfa dell’arte aveva trovato un naturale positivo sviluppo. Nino esprimeva la forza di credere nel proprio ideale trasformandolo pazientemente in qualcosa di assolutamente concreto. C’era questo di antico e forte in lui, la pragmatica abitudine del fare quotidiano insieme alla costruzione di un progetto ideale.
                                <br> 
                                <br> Ho incontrato di nuovo Francesco Cordio dopo tre anni dalla morte di suo padre e l’anno dopo la morte del mio, entrambi cresciuti con lo stesso dolore nel cuore. Se ricordo bene era fine estate 2003 quando lo trovai dal giornalaio in piazza a Todi, dopo molto tempo che non lo vedevo. Ci sentimmo silenziosamente vicini, e dopo aver trascorso qualche ora a parlare di progetti futuri, decidemmo di lavorare insieme. Così la nostra amicizia ha trovato, nel lavoro di questi ultimi anni, un congiungimento ben saldo ed essenziale costruito tra passato e presente. 
                                <br> 
                                <br> Questa è la strada che mi ha portato a Santa Ninfa tra la gente, i parenti, Graziella, Francesco, Rossella con l’amato figlio Giuseppe, la giovane nuora Ilenia, il fratello gemello Salvatore, l’amico storico dell’arte Massimo Mattioli, le autorità, i cittadini e i curiosi a riempire il Museo di Nino, festeggiare l’avvenimento di avere reso onore a un illustre concittadino.
                                <br> Quel giorno lessi in pubblico un brano di Andrea Camilleri che in occasione di una sua visita ad una mostra di Nino a Todi nel 1998, racconta di come nella pittura di Nino tutto diventa maestoso ed esplosivo a tal punto che la cornice dei suoi quadri non riesce a contenere questa energia della natura, “un’arte che riproduce e interpreta la natura stessa con una forza talmente potente che i colori sembrano capaci di apparire all’improvviso e sfondare le pareti.”
                                <br> 
                                <br> Prima di scrivere queste note su Nino ho visto nuovamente il bellissimo documentario che Francesco ha fatto sul padre, “Nino Cordio - Ritratto a mano libera”. E’ commovente e lieve il sorriso finale di Nino, lo sguardo specchiato che il proprio figlio rivolge alla figura del padre, un segreto generosamente offerto a tutti come dono universale di un proprio sentimento umano.
                                <br> 
                                <br> Grazie Francesco!
                                <br> 
                                <br> Roma, 24 marzo 2010.
                            </div>
                        </div>
                    </div>

                    <div class="card">
                        <div class="card-header" id="heading_3">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_3" aria-expanded="false" aria-controls="collapse_3">
                                    Francesca Sanvitale - Ultime incisioni corridoio lungo
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_3" class="collapse" aria-labelledby="heading_3" data-parent="#accordionExample">
                            <div class="card-body">
                                Quando l'intuizione pittorica diventa poesia.
                                <br> E’ stato Leonardo Sciascia a dare un giudizio sulle acqueforti di Nino Cordio, che è una penetrante intuizione artistica: "C'è qualche cosa di misterioso, di misteriosamente inventato, nelle sue acqueforti. E’ un genere nuovo e suo".
                                <br> "Qualche cosa di misterioso", infatti, che si cerca di afferrare, sia che sotto i nostri occhi ci sia un solo esemplare oppure che noi, come in questa mostra, siamo posti in grado di entrare dentro a una produzione quasi incalcolabile, che fascia, possiamo dire, la vita d'artista perché si tratta di un'esigenza, di un lavoro, di un esperimento continuo, di una gioia, dai quali Cordio non si è mai distaccato a lungo.
                                <br> Come nel racconto "La lettera rubata" di Poe, il mistero, e la sua risoluzione, sono dati semplici e nello stesso tempo eccezionali per la nostra quotidianità, parlano attraverso gli anni di una liberazione, uno scarto di cultura e di spirito. Il mistero forse si può spiegare nel doppio processo interno alla espressione artistica di Cordio: essere arrivato a una maestria tecnica tale che essa può dimenticarsi di sé perché diventa tutt'uno con l'impulso creativo, e quindi corpo del disegno, del colore, del "senso"; e avere avviato, dagli anni '60 e '70, un lungo approccio di riconoscimento interiore della natura che presto si è allargato in un'esperienza esistenziale, ha permesso - con il sentimento, che è colore, ombra, luce, buio - la sua identificazione con la terra di Sicilia. Lo stesso Cordio ama specificare: "sono nato tra Segesta e Selinunte" e in questo stretto margine di natura e di cultura (che si dirama nel profondo substrato etnico), egli ha trovato una dimensione panica risolta in vitalità e libertà formale. E così, il miracolo di una tecnica si è confuso con un riconoscimento della natura come parte di se stesso.
                                <br> E’ diventato un itinerario stupefatto, colmo di sorprese, che si identifica con il tracciato e l'uso dei colori.
                                <br> Seguire le acqueforti di Cordio dagli anni '60 al balzo degli anni '70, può essere un emozione che libera un senso del mondo e dell'uomo quasi goethiano. Cordio non può più tornare indietro a una interpretazione limita della modernità. L’adesione al proprio tempo e alla modernità sono in una tecnica che ha assorbito in pieno i messaggi contemporanei, ma la più profonda necessità evolutiva consiste in un amore della conoscenza che chiede di indagare grandi spazi oppure ci ferma su nidi nascosti, su fiori, su foglie, su alberi, su uccelli, su boschi. Colori e ombre, drammatici bui e risoluzioni d'alba: è un viaggio di interpretazione appassionata delle proprie emozioni sempre più libere, che sono "dentro" alla natura, che cercano, come senso, un sacrale rispetto. Così, fuori dalle incertezze egocentriche dell'artista, dalle metafore del nulla, l'esperienza è emozione, passione, coraggio antico, classico.
                                <br> Attraverso gli anni Nino Cordio si è disfatto dalla cifra del tempo, è approdato a un suo territorio inconfondibile nel quale il prima - la tradizione - e il presente, non sono più i giusti segni di lettura perché li troviamo assorbiti e dimenticati.
                                <br> L’occhio si arresta, cerca ancora, "al di là" di questo mondo primigenio, incantato per resa coloristica e luce, e si trova davanti "il mistero" di cui Sciascia ha parlato. Quel mistero che sta, appunto, nella natura stessa, e forse ci risulterà sempre impenetrabile. Difficile è darne il senso, la traccia. Si direbbero perduti, per noi. Nino Cordio ha scelto invece la strada del ritrovamento.
                                <br> Dalle nostre periferie cittadine (che troviamo nelle incisioni degli anni '50 e '60), è ancora possibile seguire un itinerario del genere? dai nostri ritmi d'angoscia? dalla nebulosa ansia di evasione contaminata da panorami assenti da vere emozioni? L’estraniamento dalla natura è un dato per chi intende vivere secondo i codici prescritti. Eppure ecco Tindari, l'Etna, gli alberi sul cielo in fiamme, il melograno, i profumati gelsomini, il volo dell'uccello tra alberi e cielo, il giardino intricato e silenzioso, i nidi, i fiori dell'Etna. Potremmo perderci in una enumerazione fascinosa come se ricominciassimo a "constatare" le infinite arti ammaliatrici della sconosciuta natura non toccata, non piegata. Un inventario che passa attraverso la gioia del colore, come doveva essere; dai rossi, al seppia, al marrone, al giallo squillante, campito in cieli assolati, ai verdi; dai cupi inchiostri della notte nelle acqueforti in bianco e nero, fino alle foglie vetrine del controluce.
                                <br> Una scommessa che si vince solo quando l'intuizione pittorica diventa poesia.
                            </div>
                        </div>
                    </div>

                    <div class="card">
                        <div class="card-header" id="heading_4">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_4" aria-expanded="false" aria-controls="collapse_4">
                                    Giorgio Manacorda - Affreschi con frutta
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_4" class="collapse" aria-labelledby="heading_4" data-parent="#accordionExample">
                            <div class="card-body">
                                La neve di Nino
                                <br> I colori di Cordio sono neve
                                <br> E io lo so perché Nino non deve,
                                <br> 
                                <br> dimenticare il suo duro passato,
                                <br> l'Africa, la Sicilia, ed ha trovato
                                <br> 
                                <br> di nuovo i fiori i boschi la natura.
                                <br> Roma son segni neri è la paura
                                <br> 
                                <br> la fine della vita e lui lo sa
                                <br> che questo amaro buio è la città.
                                <br> 
                                <br> E allora l'Umbria Todi fiori e frutta
                                <br> e la Sicilia torna e torna tutta
                                <br> 
                                <br> e vive con il fuoco dei colori
                                <br> sopito nei dolori e negli amori
                                <br> 
                                <br> d'una vitalità non più selvaggia
                                <br> Ah la maturità! L'Umbria più saggia!
                                <br> 
                                <br> E tutto si stempera, è più lieve,
                                <br> magia nascosta, sogno della neve.
                            </div>
                        </div>
                    </div>

                    <div class="card">
                        <div class="card-header" id="heading_5">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_5" aria-expanded="false" aria-controls="collapse_5">
                                    Naomi Takeya - Fiori a Selinunte
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_5" class="collapse" aria-labelledby="heading_5" data-parent="#accordionExample">
                            <div class="card-body">
                                <b>Fiori a Selinunte</b>
                                <br> 
                                <br> Il regalo che mi fece Giulietta Simionato per il mio matrimonio era una stampa rappresentante il Mar Mediterraneo, di un azzurro che al solo guardarlo risvegliava.
                                <br> Ciò che mi diede, dicendomi: “Ho scelto questo, perché la carta da parati del tuo appartamento è azzurra”, era un quadro di circa trenta centimetri per lato sul cui retro era stato annotato il titolo “Fiori a Selinunte” e in esso il mare, al centro di una grande cornice rettangolare bianca che lo circondava, esisteva come un universo interrotto. In una spiaggia che faceva percepire l'infinito, dei fiori gialli e viola che sembrava profumassero, erano illuminati dalla luce e risplendevano.
                                <br> “Selinunte è quel luogo dove ci sono resti dell'antica Grecia, nella Sicilia sud-occidentale, vero? Dopo essere stata incantata dall'opera lirica Cavalleria Rusticana, la Sicilia è diventata la mia seconda patria e quindi avrò cura di questo quadro per tutto il resto della mia vita”.
                                <br> Traboccante di commozione, abbracciai la primadonna. L'avevo incontrata per la prima volta a quindici anni nel camerino di un teatro di Osaka, e dopo aver iniziato ad imparare l'italiano per leggere le sue lettere ed essere poi andata a Roma per studiare la letteratura italiana, mi divenne così cara da chiamarla “mamma”. La Sicilia, che conobbi mediata dalla sua voce, è un mondo pieno di passione, angoscia e tristezza e si discosta in qualche modo dall'immagine estremamente luminosa dell'Italia. Quando osservai questo quadro appeso alla parete azzurra del mio appartamento di Roma, mi sentii disorientata come se mi fossi persa in un antico mare, e sorse in me una spiccata curiosità verso la gente che abitava realmente in quell'isola del sud.
                                <br> Anche dopo essere tornata nel mio paese, al termine di quattro anni e mezzo di studio in Italia, il mio viaggio di ricerca sulla Sicilia continuava. Tra numerosi scrittori, quello che in particolare attirò la mia attenzione, fu Leonardo Sciascia, nato nel 1921 nell'entroterra siciliano. Egli alternando amore e odio, ha ritratto con un tocco asciutto la  storia di gloria e umiliazioni della Sicilia, che ammonta a quasi tremila anni.
                                <br> L'incontro con civiltà di  un'eterogeneità stupefacente, dal periodo coloniale greco-romano antico, le conquiste arabo-normanne, la corte di Federico II chiamato “Stupor mundi”, il dominio spagnolo che istituì lo spietato tribunale dell'Inquisizione, l'arrivo della Spedizione dei Mille guidata da Garibaldi, fino allo sbarco dell'esercito americano alla fine della Seconda Guerra Mondiale, ha via via modellato il carattere complesso dei siciliani. Sciascia pensava che lo spirito diffidente, l'amor proprio, la mentalità umoristica, le regole d'amicizia e l'amore familiare, come caratteristiche del siciliano, costituissero lo sfondo che aveva partorito la mafia.
                                <br> 
                                <br> Nell'autunno del 1999 a Racalmuto, città di diecimila abitanti scarsi, si è tenuto un incontro di commemorazione per celebrare la ricorrenza del decimo anno dalla morte di Sciascia. Rimpiangendo lo scrittore che, senza allontanarsi quasi mai dalla sua isola anche dopo essere diventato famoso, continuò ad interrogarsi acutamente sulla storia contemporanea attraverso il filtro della Sicilia, si sono radunati studiosi provenienti anche dalla Germania e dalla Francia. Il suo paese natio, che si trova in una zona dell'interno a circa una mezz'ora di macchina dalla famosa Agrigento della “Valle dei Templi”, proprio come se fosse il luogo sacro del “culto a Sciascia”, mostrava un certo affollamento. Pure io, essendo già stata lì diverse volte per dei simposi e cose di questo genere, sono stata accolta da sorrisi di volti conosciuti.
                                <br> Il pittore che ha continuato a raffigurare il mare di Omero a Siracusa, la terra di Archimede; il poeta dialettale che mi regalò il sale amaro della città di Marsala, e il suo vino ambrato di cui andava fiero; il giornalista che, ogni volta che arrivo all'aeroporto di Palermo è lì ad aspettarmi e che scrive: “E' arrivata la traduttrice dal Sol Levante con i capelli neri alla paggetto”; lo scrittore che mi ha insegnato, percorrendo una strada desolata al tramonto, che “la Sicilia è il regno della luna”; quegli uomini singolari che sembrano esistere al di là del tempo, sono i membri della “famiglia Sciascia”, così affezionati a lui mentre era in vita.
                                <br> Non c'è, ovviamente, un legame di sangue tra loro. Però se mormorassi: “Avrei bisogno delle opere videoregistrate di Leonardo prima della mia partenza”, loro ricorrerebbero a tutte le proprie conoscenze, una dopo l'altra, anche telefonando direttamente a registi del cinema, e realizzerebbero il mio desiderio. La cosa che mi colpisce di più della “famiglia Sciascia” è la forza della sua rete di contatti che opera come una magia e la potenza della sua solidarietà.
                                <br> Alla cena, dopo l'incontro di commemorazione, conobbi pure un pittore, il cui nome era Nino Cordio. Era un uomo dal viso largo e dalla corporatura tozza, che, anche mentre sorrideva, sembrava sempre scrutare profondamente la natura delle cose, con i suoi grandi occhi rotondi. Mi disse: “come ricordo del giorno della commemorazione di Sciascia, vorrei regalarti un catalogo di pitture, ma qui ho solo questo piccolo”. Così la mattina della mia partenza, nella hall dell'albergo, mi consegnò una sottile raccolta di incisioni.
                                <br> Nell'aereo in volo per Milano, quando aprii quel libro intitolato I Dolci della Festa, capii che ciò che Cordio aveva inciso nelle stampe erano le ghirlande di pane e alloro che a Santa Ninfa, il suo paese, durante la festa primaverile della celebrazione di San Giuseppe, sono offerte al santo. Questo giorno festivo è una festa cristiana, ma in Sicilia sembra che rappresenti anche una solennità religiosa dedicata alle dee della fertilità della mitologia greca. Nell'introduzione c'era scritto: “festa cristiana o festa pagana? La campagna mediterranea ha avuto la sapienza di mescolare i riti, o di confonderli -, di non dimenticare gli istinti ma anche il rispetto del sentimento.” Nino Cordio aveva inciso ricordi di tempi lontani in un pane dorato che simbolizzava le divinità femminili del Mediterraneo, Demetra e Persefone.
                                <br> Ritornata a Milano la mattina del giorno dopo, sfruttando il tempo libero a disposizione prima della partenza del volo per il Giappone, andai a trovare Franco, un altro membro della “famiglia Sciascia. Franco, che produceva in una piccola tipografia libri stampati a mano, era di una famiglia originaria di Palermo, successivamente trasferitasi a Milano. Egli, che per motivi di lavoro non potè partecipare all'incontro di commemorazione, appena vide il mio viso la prima cosa che disse fu: “Hai conosciuto Nino Cordio, vero? Mi ha telefonato poco fa. Mi ha chiesto di regalarti la raccolta di stampe più voluminosa, se fossi passata da qui. Non avendone altre, ti do la mia.”
                                <br> Una forma dell'amicizia siciliana che li lega gli uni agli altri! Avendo già finito di preparare le valigie pensai all'inconveniente che ciò mi procurava. Non potendo rifiutare la loro gentilezza, aprii nuovamente la mia valigia Samsonite e portai in Giappone il pesante catalogo.
                                <br> La sera in cui tornai nella mia casa di Kobe accadde il fatto. Mentre disfacevo i bagagli, mio marito che è un amante dell'arte, posò lo sguardo sul catalogo di Nino Cordio e iniziò a sfogliarlo. Dopo un po' lanciò un urlo: “Ma non ti sei accorta di questo?! Noi conosciamo questo pittore già da 22 anni!”
                                <br> “Quel catalogo, dopo averlo ricevuto, l'ho infilato subito nella valigia e quindi non l'ho ancora aperto”.
                                <br> “C'è pure quello. Il quadro della Sicilia che hai ricevuto dalla Simionato!”
                                <br> Spedii subito un'e-mail a Nino Cordio, raccontandogli la “scoperta” e dopo qualche ora arrivò la sua risposta. “Grazie per il messaggio che mi ha reso maggiormente felice nella mia vita. Che sorpresa sapere che l'incisione “Fiori a Selinunte” si è recata in Giappone e che per più di venti anni ha arredato il tuo studio. L'ho comunicato con emozione anche a Franco e alla moglie di Sciascia. Io ho imparato molto dalle incisioni di Hokusai e ho scritto anche degli articoli di critica su di lui. La prossima volta, quando verrai, ti farò vedere le mie opere.”
                                <br> Purtroppo, l'occasione di visitarlo non si presentò mai. L'e-mail che mi arrivò tre mesi dopo, scritta da suo figlio, riportava che suo padre Nino Cordio si era improvvisamente ammalato e senza che fosse stato possibile prestargli alcuna cura, se n'era andato per sempre.
                                <br> L'autrice del regalo, la Simionato, non si ricorda più quando e dove abbia comprato “Fiori a Selinunte”. Però, quando sono stanca durante il lavoro e smetto per un po' di scrivere al computer, come in questo momento, davanti ai miei occhi si estendono quel cielo e quel mare della Sicilia che splendono d'azzurro.
                                <br> 
                                <br> 
                                <br> (dalla rivista culturale Shimei 'Albore viola', Museo del Noh di Sasayama, marzo 2004)
                            </div>
                        </div>
                    </div>

                    <div class="card">
                        <div class="card-header" id="heading_6">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_6" aria-expanded="false" aria-controls="collapse_6">
                                    Enzo Siciliano - Foglie di melegrane
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_6" class="collapse" aria-labelledby="heading_6" data-parent="#accordionExample">
                            <div class="card-body">
                                Foglie di melagrane
                                <br>
                                <br> Quelle foglie che il denso del verde rende quanto mai trepide, per il giallo e il rosa che vi affiorano come un palpito cardiaco, non sono forse la memoria di un fondo marino che un sogno ha evocato e la mano dell’artista ha restituito con cura lenticolare?
                                <br> Le stesse foglie, saggiate nel blu, nel violetto, in quel rosa che si fa sempre più notturno e stremato, antico sangue di melagrana cui è rimasta una trasparenza scintillante e sensuale, non sono forse la variazione obbligata di quel medesimo sogno che non riesce a svanire, a negarsi?
                                <br> Questo fondo d’acqua, alghe che sono ricordi di prati e cespugli, guardati dall’alto sul foglio japon, e sul foglio ricreati, questo foglio d’acqua pare vivere nel colore con le intermittenze, con le pulsazioni morbide e imprevedibili del pianoforte di Debussy. Non una “cattedrale sommersa”, - ma sono  quotidiane memorie di boschi, di prati, un margine di vigna, dove i cani vanno a frugare le occasioni delle loro manie, gli stimoli dei loro guaiti.
                                <br> Nello spolverio della punta secca, Cordio riesce a incidere fremiti liquidi e aperture luminose con l’esatta grammatica della propria tecnica.
                                <br> In quel suo studio aperto sulla campagna, a Felceti, Todi murata oltre la cima di una collina decorata di quercioli, con il braccio che gira il torchio – Nino Cordio fa tutto da sé con la furia generosa e ilare di chi ha fiducia soltanto nelle proprie mani , - i sogni d’acqua, di terre, di foglie, di frutta prendono l’altra vita che la poesia conosce, il corpo che l’immaginazione di un artista rintraccia. E quei sogni si sgranano a cerchi concentrici, pagine di una ininterrotta partitura dove il suono si trasforma nel talco iridato che scivola dalle ali delle farfalle.
                                <br> 
                                <br> 26/2/91
                            </div>
                        </div>
                    </div>

                    <div class="card">
                        <div class="card-header" id="heading_7">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_7" aria-expanded="false" aria-controls="collapse_7">
                                    Vincenzo Di Stefano - I dolci della festa
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_7" class="collapse" aria-labelledby="heading_7" data-parent="#accordionExample">
                            <div class="card-body">
                                La memoria del pane nell’arte di Nino Cordio
                                <br> 
                                <br> (…) Primavera arriva da un’ora
                                <br> all’altra, pronta a sparire dietro
                                <br> una nuvola color vinaccia.
                                <br> Comunque arriva e chiede il saluto
                                <br> con pane e alloro intrecciato.
                                <br> (Enzo Siciliano, da I dolci della festa)
                                <br> 
                                <br> Per comprendere quanto i ricordi dell’infanzia siciliana premessero in Nino Cordio è opportuno osservare le due cartelle di incisioni I dolci della festa (1995, con una prefazione e sette poesie di Enzo Siciliano) e I dolci dell’infanzia (1998, con una introduzione e cinque poesie in vernacolo di Nino De Vita). L’una e l’altra cartella ispirate dalla rievocazione di una festa sentitissima in Sicilia: quella di san Giuseppe. Festa religiosa in onore del santo falegname, del padre putativo di Cristo, che affonda però le sue radici nelle celebrazioni pagane legate al culto prima di Demetra e poi di Cerere, dea delle messi, che in Trinacria, per secoli granaio d’Europa, furono particolarmente venerate. Festa di primavera (si celebra il 19 marzo), ma anche festa che onora un mondo arcaico, ormai quasi scomparso: quello contadino, con la sua ritualità simbolica e propiziatoria. Non è quindi difficile riscontrare nella forma del voto mirante ad ottenere una grazia (a tal fine si allestiscono “altari” di pane riccamente lavorato), non altro che la pagana invocazione alla madre delle messi affinché l’imminente raccolto sia abbondante.
                                <br> Lontano da qualsivoglia intento religioso o antropologico, Nino Cordio rende omaggio, con le sue piccole incisioni, ad un’epoca lontana nel tempo: il suo tempo di bambino, ai cui occhi le molteplici forme dei pani lavorati dalle sapienti mani di donne che si tramandavano l’arte di madre in figlia, assumevano un che di miracolistico, di fantasmagorico. Ecco dunque dispiegarsi, in queste acqueforti dai segni intricati, spighe di grano, foglie di alloro, pesci intrecciati, frutti: un campionario di forme che sono sopravvissute nella memoria.
                                <br> Sebbene ancora oggi la tradizione resista in alcune comunità dell’entroterra isolano, tra cui appunto Santa Ninfa, suo paese natale, non risulta che Nino Cordio abbia avuto modo di assistere al rito della preparazione dei pani nel resto della sua vita, essendo stati i suoi “rimpatri” quasi sempre estivi. La “verifica” con i suoi ricordi poté avvenire solo un anno prima della morte. Nel marzo del 1999, proprio nei giorni consacrati dalla liturgia alla festa del padre vicario, il Comune di Santa Ninfa organizzò una mostra nei locali del centro polifunzionale che oggi incorpora la biblioteca intitolata a Nino Cordio e il museo delle sue opere, ospitando le cartelle dedicate ai «pani della memoria», di fronte alle quali fu allestito un imponente “altare”, addobbato dai pani lavorati dalle donne del paese. Da una lato l’arte del pane manipolato con perizia dalle anziane, dall’altro il pane trasfigurato nelle incisioni di Nino Cordio. Quasi un gioco di reciproci rimandi.
                            </div>
                        </div>
                    </div>

                    <div class="card">
                        <div class="card-header" id="heading_8">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_8" aria-expanded="false" aria-controls="collapse_8">
                                    Angelo Scandurra - Il nico (piccola incisione)
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_8" class="collapse" aria-labelledby="heading_8" data-parent="#accordionExample">
                            <div class="card-body">
                                La natura canestro di luci e di ombre
                                <br> 
                                <br> Dal nido l'intreccio di attese si tramuta in segmenti di vita. E qui si condensa il ricamo di un percorso artistico fatto di rinascite e di riverberi cangianti. Si apre lo scialle di una terra per liberare profumi, colori, atmosfere, paesaggi e segnali che conquistano lo spazio trasformandolo in rappresentazione esistenziale dove si congiungono le nostre sensazioni e le nostre emozioni di esseri roteanti nell'aria. Con la natura canestro di luci e di ombre.
                            </div>
                        </div>
                    </div>

                    <div class="card">
                        <div class="card-header" id="heading_9">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_9" aria-expanded="false" aria-controls="collapse_9">
                                    Enzo Siciliano - Il nido
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_9" class="collapse" aria-labelledby="heading_9" data-parent="#accordionExample">
                            <div class="card-body">
                                Per un nido
                                <br> 
                                <br> Tre uova custodite nel cestello di paglia. Il cestello fabbricato di becco: nido d’uccello. Svola qualche filo nell’aria, trattenuto dalla cura certosina di un’arte automatica e antica, misteriosamente puntuale. Una bava di luce su un orlo, poi l’ombra sul fondo opposto. Attorno le foglie. Paiono foglie di lauroceraso, perfettamente intonse nel loro arco ovale, tagliate anche quelle dall’arte meravigliosa, vergine, della natura. Sotto le foglie,  il lettuccio di terra, erba macerata, il tritume del concime spontaneo. Su tutto, una luce cerea, diluviale, magica.
                                <br> E’ una luce che pare passata oltre ogni colore, se ne è depurata.
                                <br> In questa grisaille che Nino Cordio ha inventato oltre i suoi filtri alchemici, c’è l’eco di passate danze di colori. In quel gioco trasognato d’acque tinte che è il suo lavoro, Cordio sembra qui aver provato e riprovato l’arcobaleno, e l’ha poi lasciato spallidire lentamente. Pare che i blu, i rossi, i gialli, i verdi, i fuxia più trepidi ed estenuanti siano scivolati via via verso un miraggio notturno, o verso un punto di catastrofe dove tutto si fa poeticamente terreo.
                                <br> Nella poesia di Cordio c’è una felicità stellata e lucente; c’è anche un’atterrita, dolcissima malinconia.  E’ la malinconia di questo grigio, - e pare che stia su quel nido per raggiare un lampo e scrosciare la pioggia. Il grigio di tanta luce è proprio dell’attimo sospeso che precede il temporale. E per miracolo l’acquatinta torna qui alla sua matrice, al suo tecnico principio, come per un richiamo estremo e appassionato, - all’acquaforte.			
                                <br>             
                                <br>                                         
                                <br> 27/2/91
                            </div>
                        </div>
                    </div>

                    <div class="card">
                        <div class="card-header" id="heading_11">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_11" aria-expanded="false" aria-controls="collapse_11">
                                    Guido Giuffrè - Incisione sull'Etna
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_11" class="collapse" aria-labelledby="heading_11" data-parent="#accordionExample">
                            <div class="card-body">
                                All’Etna 
                                <br>
                                <br> Una macchia di colore si allarga sul vetro e le gocce ricadono a pioggia d’intorno.
                                <br> All’esterno il paesaggio si frantuma in schegge, frammenti, rivoli, linee serpeggianti e subito fratte, gole e nello spandersi del colore si variega, si accende, cangia, impallidisce. Sembra un sortilegio. 
                                <br> Dov’era l’Etna ora s’è fatto buio, ma mille luci, scintille senza fuoco, nastri colorati, dicono che il gran monte è là. E se ne sente l’odore residuo, acre, di ginestre che la notte ricopre di coltri bluastre.
                                <br> Cordio compie il suo gesto rapido e infinitamente paziente; la lastra di rame, come flettendosi al sole rimanda bagliori. Lontani tramonti coagulano in rosse polle fluttuanti, si aprono strade gialle nella pianura verso evanescenti distanze, villaggi trepidanti di fuochi artificiali, ombrose foreste al limitare di nebbie dove naufragano il giorno e la memoria. E l’Etna attende al di là dei filtri della notte. 
                                <br> Cordio ne ha frugato i sottoboschi di castagno, le forre riarse, tra foglie e muschi ne ha colto il brivido segreto, mentre al centro della terra il suo cuore pulsava in un rombo lontano. E ora, sul foglio bianco, si aprono le magiche finestre sui verdi dossi umidi, tra cespugli cerulei, e se l’occhio s’impiglia nelle stille di rugiada un’eco le scavalca di note leggere, rimbalzanti come gocce di vetro. Oltre le messi di antiche speranze Cordio ha raggiuntole sorgenti intatte.
                                <br> Egli non sa di aver compiuto il miracolo, ma in questo stagno rossastro, dove fuggono farfalle e navigano rossi frutti, arance che dai torrenti sabbiosi, occhieggiano tra le foglie dure come le rocce da cui succhiano umori sotto siepi di spini e macchie di cielo, qui è rinata la gioia. 
                                <br> La crosta del monte ora d’incanto si frange; una trina s’apre silenziosa il cammino come un serpentello che s’involge sottile, intreccia un nero ricamo sui grigi violacei. Cordio guarda e sorride, dalla sua mano nasce un gelsomino: e sul filo della sera che lo vela di rosa e di violetto giunge il profumo della piana, quando nell’agrumeto tra la brezza del mare e i dolci veleni delle ginestre fiorisce d’un tratto odore di sogni orientali.
                                <br> Ma questo lembo d’aurora caduto tra i sassi, velo di sposa, seta sul velluto della notte, tenta ora tenere radici di speranza; dai poderosi fianchi impervi, attraverso le fessure di granito sbavate dalla grande fornace, aggirando gore incandescenti esso reca un sorriso tremulo.
                                <br> Fermenti di vita zampillanti nel silenzio, spruzzi di stelle in un vortice muto. Pagliuzze dorate nell’ombra. Forse al di là degli arbusti, oltre le spalle di roccia bruna, in alto, l’Etna promette inferni dirompenti. Qui in  un brusio di sussurri nell’erba alta, tra scaglie di sole, freme una vita nuova: non giungono gli afrori cocenti, altre contrade crocifiggono funeree colate. 
                                <br> E nel cielo della sera, nell’azzurro che si inarca sconfinato allo sguardo, Cordio ha visto nell’aria immota le foglie levarsi in volo e un fiore rosseggiare vertiginoso. Un fiore di luce di porpora svettante sugli incrociati orizzonti dei sogni, un approdo remoto un nido sospeso sulla fuga del tempo.
                            </div>
                        </div>
                    </div>
                    <div class="card">
                        <div class="card-header" id="heading_12">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_12" aria-expanded="false" aria-controls="collapse_12">
                                    Carlo Levi - Incisioni anni 60
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_12" class="collapse" aria-labelledby="heading_12" data-parent="#accordionExample">
                            <div class="card-body">
                                    Nino Cordio
                                    <br> 
                                    <br> 
                                    <br> Caro Cordio,
                                    <br> come le avevo scritto nel 1960, in una breve lettera che accompagnò una sua esposizione di allora (e fui lieto di poter essere primo testimone degli inizi della sua arte di pittore e di incisore), ero stato colpito dalla vitalità e dalla qualità di quelle sue opere. Le dicevo “anche lei tende ad esprimersi (fenomeno generale nei giovani migliori di questo periodo) in forme che si rifanno all’esperienza espressionista, che ritrovano la realtà attraverso una visione accesa, violenta, critica, personale, deformante secondo il giudizio e l’intuizione. Credo che questo indirizzo, che reagisce ai vari modi del rifiuto, dell’evasione e della assenza, sia, anche per lei, positivo”.
                                    <br> Cinque anni dopo di fronte ai suoi lavori più recenti, ritrovo, arricchiti i valori di allora.
                                    <br> Le immagini si sono fatte più sicure, più reali, ma in questo loro accertarsi non hanno perso nulla del fuoco interno che le accendeva, e che illuminava di grazia naturale la drammaticità dei neri profondi, delle ombre, delle luci improvvise.
                                    <br> C'è un elemento di scoperta del reale in modi contemporaneamente diversi, e attraverso un contemporaneo diverso modo di avvicinarsi ad esso, che è comune alla migliore giovane pittura italiana, e che qui è presente in forme e modi singolari e originali, che permettono la descrizione appassionata e l'immagine espressiva, il gioco della linea semplice e la complicata dialettica dei bianchi e dei neri.
                                    <br> Nelle sue opere la realtà è presente, a chi la guarda, la giudica, e la riempie della natura del proprio sentimento.
                                    <br> 
                                    <br> 
                                    <br> Carlo Levi
                                    <br> 
                                    <br> 
                                    <br> presentazione della mostra presso la
                                    <br> Neue Berliner Galerie
                                    <br> Berlino 1966
                            </div>
                        </div>
                    </div>
                    <div class="card">
                        <div class="card-header" id="heading_13">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_13" aria-expanded="false" aria-controls="collapse_13">
                                    Dario Micacchi - Incisioni (zona profilo rosa)
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_13" class="collapse" aria-labelledby="heading_13" data-parent="#accordionExample">
                            <div class="card-body">
                                    La sorgente dei colori del mondo
                                    <br> 
                                    <br> Sul colore e sulla funzione del colore in pittura sono state costruite molte teorie scientifiche e parascientifiche; sono state create e ricercate tecniche sperimentali e alchemiche; sono state proposte valenze simboliche che riguardano le idee, i sentimenti, la religione, la morale, la politica; sono stati messi in opera metodi di cattura della luce cosmica per mezzo del colore; sono state avanzate le più diverse ipotesi didattiche e psicoterapeutiche; sono state proposte strette relazioni con i numeri e con la misura dei suoni musicali; sono stati prescritti canoni e regole spesso assai rigidi in particolare quando la pittura ha dovuto rendere «tattile» l'ideologia politica o religiosa. Molti sono i pittori che hanno dipinto seguendo vie obbligate per il colore, ma i pittori veri hanno sempre trovato le vie e i sentieri liberi che per loro creava l'immaginazione. Noi pensiamo e facciamo pittura ancora facendo tesoro della liberazione portata dall'occhio impressionista e divisionista ma ancora più preziosa, forse, è per noi la liberazione portata, nel novecento, da tutti quegli artisti che hanno scoperto che l'occhio ruotando a 360° guarda dentro come guarda fuori. Da questo stupefacente potere di rotazione dell'occhio Nino Cordio è uno degli artisti italiani che più e meglio, come scultore e pittore e incisore, ha saputo sfruttare liricamente quella grande energia che si libera in un pittore quando scopre che la natura che è in lui e che lo struttura entra in sintonia con la natura cosmica. Nino Cordio non imita la natura, non copia la natura per quanto meravigliosa possa essere. La sorgente dei colori del mondo è innanzitutto dentro di lui e l'occhio che guarda la natura cosmica non fa che portare materia a quel crogiuolo attivo nel profondo dell'immaginazione. Difficile dire, nel magma materico, cosa appartenga alla memoria, cosa al presente e all'osservazione diretta e cosa alla prefigurazione o al sogno visionario. Quel che si può dire, soprattutto davanti alle grandi incisioni che sono quanto di più originale oggi l'incisione sia in grado di produrre, è che dalla materia e dalle sue continue metamorfosi nascono fiori di colori mai visti: guizzi di colore-luce in un flusso sterminato portatore di grandi energie. Non si tratta di immagini immobili né di sorprendenti vedute ma di immagini in formazione, in costruzione, di forze che cercano un equilibrio armonico tra l'io e il cosmo. Davanti a questo mondo dell'immagine in formazione le vecchie categorie di astratto e figurativo sono spazzate via. Spesso il magma materico delle incisioni si deposita su fogli immensi: impronta d'una natura mai vista, primordiale e germinale. Siamo oltre Kirchner, Nolde, Munch, Mafai, Leoncillo informale, Moreni dell'urlo del sole. La gioia della scoperta per la natura che l'uomo naturale ha ritrovato dentro di sé, in piena civiltà tecnologica, è pari al panico, perché si tratta di un'energia meravigliosa ma tremenda tanto a lungo è stata sepolta in noi. Quanto ci sia di siciliano - e c'è - in questa natura in formazione dentro di noi e fuori di noi è un enigma; solo un futuro assestamento pietrificato potrebbe scioglierlo: potrebbe essere, però, l'immagine di un pianeta spento, fossile. 
                            </div>
                        </div>
                    </div>
                    <div class="card">
                        <div class="card-header" id="heading_14">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_14" aria-expanded="false" aria-controls="collapse_14">
                                    Andrea Camilleri - Quadro ad olio
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_14" class="collapse" aria-labelledby="heading_14" data-parent="#accordionExample">
                            <div class="card-body">
                                OMAGGIO A NINO CORDIO
                                <br>
                                <br>Non posso mancare di dare un mio contributo, sia pure minimo, quando si tratta di rendere omaggio in genere all’arte di Nino Cordio, ma nel caso specifico di questa mostra, voluta da Angelo Scandurra, che presenta preziosi inediti di Nino, anche nel campo della scultura, la mia intima esigenza si tramuta in dovere. Perché penso che la straordinaria felicità d’invenzione di Nino sia ancora da comprendere appieno, che la sua radice vitale sia ancora da portare alla luce. Perché penso che il misterioso e sconvolgente rapporto che lo legava alla natura, di respiro forse lucreziano, sia ancora tutto da capire. Forse chiarisco meglio le mie sensazioni ricordando un episodio che mi capitò a Todi, nell’autunno del 1998, visitando una mostra di Nino. Davanti alla potenza di quattro grandi olii (tre dei quali sono presenti in questa mostra), ho avuto come l’impressione che tutti noi corressimo il rischio di esplodere, ho avuto la sensazione che la cornice non riuscisse a contenere questa forza della natura, un’arte che riproduce e interpreta e inventa in qualche modo la natura stessa, ma con una forza talmente potente che i colori sembrano capaci di apparire all’improvviso e sfondare le pareti. Voglio dire, è tale la carica di ricreazione della Natura che per un momento hai una sensazione di sospensione, di vera paura come di fronte a un atto assoluto. Con la stessa forza mi è venuta in mente la storia che un marchese siciliano mi raccontò: questo marchese aveva una vecchia zia che dall’età di sedici anni aveva deciso di non coricarsi mai più nel letto perché “il letto fa venire cattivi pensieri”. E quindi, dall’età di sedici anni, dormì sempre su una poltrona. Di tanto in tanto la alzavano dalla poltrona, cambiavano le federe, rapidissimamente pulivano tutto quello che c’era da pulire e la rimettevano sulla poltrona. E piano piano arrivò alla convinzione che le stanze della sua casa non le servivano più, possedeva un palazzo di tre piani, enorme, e cominciò dal terzo piano a chiudere una porta dietro l’altra gettandone via le chiavi fino a quando si ridusse, con tutte le porte chiuse, a vivere nell’atrio, lei e la poltrona. Dopo di che uscì in strada, chiuse il portone, gettò la chiave e disse: “non ho più case”. Allora la portarono in casa di una sua sorella e lì visse fino a novant’anni. Aveva espresso l’intenzione di lasciare tutti i suoi beni a un convento di suore, ma un giovane nipote (quello che mi raccontò la storia) che aveva un fratello sempre bisognoso di denaro perché dilapidava patrimoni alle corse dei cavalli, fece una sorta di circonvenzione d’incapace: evocandole immagini violente di mani estranee che sfondavano le porte delle camere del palazzo, che ne stupravano l’intimità, che ne violentavano i ricordi, la convinse a lasciare il palazzo al fratello giocatore. Quando questi prese possesso dell’eredità, il fratello marchese andò con lui munito di una polaroid. Voleva fotografare le stanze del palazzo restate chiuse per oltre settanta anni. Io queste foto le ho viste. In una, un enorme ficus aveva forzato le pareti, era entrato nel salone buono, quello damascato e si era impossessato di tutta la stanza. Ecco, io ebbi questa impressione visitando quella mostra di Nino a Todi. “Mio Dio” – continuavo a ripetermi – “Speriamo che le cornici reggano! Altrimenti rischiamo di venire travolti da questa forza incredibile”. Credo che molti visitatori proveranno le mie stesse sensazioni anche in questa occasione. Nino era un uomo dolce, di delicati pensieri e di grande generosità, nei contatti con gli altri non innalzava schermi protettivi, ma la sua arte, sotto l’apparenza della grazia, nascondeva la stessa forza sismica che ha fatto fiorire il mondo.
                                <br>
                                <br>Presentazione in catalogo della mostra mostra di opere inedite di sculture, olii, affreschi ed incisioni. Catania, aprile 2005, presso il Centro Culturale Le Ciminiere.
                            </div>
                        </div>
                    </div>
                    <div class="card">
                        <div class="card-header" id="heading_15">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_15" aria-expanded="false" aria-controls="collapse_15">
                                    Salvatore Maira - Sculture in vetrina
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_15" class="collapse" aria-labelledby="heading_15" data-parent="#accordionExample">
                            <div class="card-body">
                                Cordio allo specchio
                                <br> 
                                <br> Ci vuole coraggio a dipingere una rondine; passare attraverso la spessa crosta dei codici entro la quale la seconda parte del Novecento ha preteso regolare per sempre i conti con la riconoscibilità degli oggetti, rendendo figurale ogni segno. Ma Cordio di coraggio (intellettuale, artistico) ne ha da vendere. Quando si parla di un artista siciliano si finisce per parlare della forza dei colori, del calore delle atmosfere, delle suggestioni mediteranee, nemmeno l'opera di Pirandello e Sciascia è sfuggita a questo ritornello senza senso, e nel caso di Cordio questo pericolo è accresciuto dagli esiti soprattutto delle acqueforti. In realtà, il senso del suo lavoro ha certamente una componente che appartiene alla sua sicilianitudine, ma essa si riferisce ad ambiti assai diversi da quelli rintracciabili nel ritornello citato. Sono le sculture infatti, e meno le acqueforti, secondo me, che consentono più facilmente di identificare un procedimento, formale prima ancora che artistico, poiché nelle acqueforti diventa fuorviante l'elemento ludico, coloristico, la suggestione mediterranea appunto.
                                <br> Nelle sculture Cordio rappresenta il senso di un destino, di un dramma, accennato e già risolto. La figura e il volto umano, l'umano ingenerale, è minacciato dall'elemento vegetale, arboreo, drammaticamente lambito dall'inerzia della materia inanimata. Metafora di questo movimento che mai tuttavia è spinto ad esiti figurativi espliciti, è la melagrana. E' il momento plastico che di più si avvicina al senso complessivo di quel procedimento, insieme frutto, oggetto, volto. Possiede il turgore, la linfa, del mondo organico, rappresenta la natura morta quando comincia ad avvizzire, quando si spacca mostra i denti come se quel frutto potesse partorire un volto. La melagrana come elemento organico destinato alla costruzione appare accanto ai volti di ragazza allo specchio, per ricordarci che anche quel volto fa parte del flusso implacabile del tempo, e che specchiandosi insieme, raddoppiando l'immagine, simulando un evento magico, come la magia della rappresentazione artistica, cerchiamo inutilmente di fermare quel processo, eppure identifichiamo come necessaria la sua rappresentazione. In altre sculture la melagrana è dentro una coppa; la coppa diventa ad un tempo la sfericità e l'astrattezza di un sito e l'ottusa eternità della materia inanimata. Non si sa se la coppa stia generando la melagrana o la stia accogliendo in una definitiva sepoltura. Una pulsione alla nascita e una consapevolezza di morte, come in altre teste di fanciulla, dove i capelli accennano ad una primordiale, ovidiana, metamorfosi, principio di passione negata, di confusione degli elementi, di dolorosa perdita. La nostalgia silvana, arborea, floreale, si unisce ad un forte richiamo infero, tutt'uno con l'aldilà della rappresentazione, dove sono possibili anche i colori e le accensioni, le suggestioni cromatiche e le tensioni ludiche.
                                <br> La varietà delle tecniche è una necessità del fare artistico. La scultura in oro, argento, legno, bronzo, terracotta, l'acquaforte, l'affresco, l'olio, l'acquerello, materiali e tecniche, tutto è materia da cui estrarre un evento, più che un'immagine, un frammento di quella trasformazione inesplicabile, misterica più che dolorosa, che ci illudiamo di fermare, sia pure per poco, fissando il senso, altrimenti indefinibile, in un oggetto, in un manufatto che contiene le materie e le passioni, l'infinita complessità delle metamorfosi. L'intonaco e la colla, la lastra e l'acido, la cera e il bronzo, l'olio e la tela, tutto serve all'effetto e all'affetto insieme.
                                <br> Ecco perché Cordio può dipingere una rondine, come la famosa rima fiore/amore che, come dice il poeta, è la più difficile del mondo.
                            </div>
                        </div>
                    </div>
                    <div class="card">
                        <div class="card-header" id="heading_16">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_16" aria-expanded="false" aria-controls="collapse_16">
                                    Andrea Camilleri - Selinunte Archeologica
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_16" class="collapse" aria-labelledby="heading_16" data-parent="#accordionExample">
                            <div class="card-body">
                                L’OCCHIO DI CORDIO
                                <br> 
                                <br> Nel 1972, a Milano, un amico mi disse d’aver visitato il giorno avanti la mostra di un incisore, Cordio, "siciliano come te", e di esserne rimasto molto impressionato. Aggiunse, di sfuggita, che la quasi totalità di quei fogli esposti rappresentavano fiori. Gli artisti d’oggi che ancora osino affrontare dei fiori credo si possano contare sulle dita di una mano, malgrado il loro coraggio io però non li amo, non mi piace veder trasferire sui fogli il disfacimento del mondo e le sue immagini. Però a quella mostra ci andai lo stesso, forse perché una volta Leonardo Sciascia mi aveva confidato che verso gli artisti siciliani si sentiva "alquanto mafioso", vale a dire che era dispostissimo a far loro da padrino o da complice. Entrai in quella galleria con l’intenzione di un brevissimo atto di presenza, tanto non ci conoscevo nessuno, e invece ci rimasi due ore, fino alla chiusura. Me ne uscii "più confuso che persuaso", come si dice dalle mie parti. Sgombro subito il campo da un possibile equivoco: non sono uno che ne capisce e quindi in grado di spiegare razionalmente le sue preferenze; di fronte alla pittura o alla musica io non so scegliere, vengo scelto. In quelle due ore più che scelto mi sentii prediletto, e come tale accarezzato e coccolato fino a restarne commosso. La confusione nasceva da un senso d’indefinibile stupore che mi portavo appresso, uno stupore che confinava con l’inquietudine. Non c’era dubbio che in quella galleria ero venuto a contatto non tanto con le incisioni di un incisore quanto piuttosto con i versi di un poeta. Quelle incisioni, infatti potevano essere sia guardate sia lette, lette metricamente perché guidate da un ritmo segreto, da una scansione nascosta. Ero inquieto perché le regole di quella metrica mi erano sconosciute? La lettura di un breve scritto di Guttuso a presentazione della mostra aumentò la mia perplessità. Guttuso, constatato che Cordio aveva la straordinaria capacità di portare l’immagine al "limite della meraviglia", affermava che quei fogli stupendi non potevano "essere un risultato soltanto tecnico". Ecco, era precisamente questo che m’inquietava: da dove nasceva quella capacità di comunicare la meraviglia direttamente, senza filtri, senza mediazioni? Tornato a Roma (allora Cordio vi abitava ancora) cercai e trovai un pretesto per conoscerlo. Mi ricevette nel suo studio che confinava con la campagna e dopo un poco, siccome è uomo di disarmata semplicità e di chiaro proporsi, prese a spiegarmi il segreto del suo miracolo quotidiano, la fatica e la certosina pazienza che sono alla base di quel miracolo. Conoscere un segreto spesso non basta a diradare un mistero (scrivendo di Cordio, Sciascia affermava che nelle sue acqueforti "c’è qualcosa di misterioso, e di misteriosamente inventato") , stavo quindi per rivolgergli delle domande quando non lo sentii più muoversi alle mie spalle. Ebbi l’impressione che fosse uscito dallo studio e mi voltai: stava in piedi, silenzioso, un suo foglio tenuto con le due mani e lo guardava. Il suo occhio aperto, quasi spalancato, luceva di una gioiosa e attonita meraviglia e subito mi resi conto che stava guardando al di là dei suoi stessi colori, stava guardando qualcosa che quei colori gli avevano ricordato. Non mi trattenni oltre.
                                <br> Le domande che non avevo fatto a lui principiai però a rivolgerle a me stesso. Cos’è che l’occhio di Cordio istintivamente si rifiutava di vedere e cosa amava vedere? Era evidente che si rifiutava di vedere, in primo luogo, ogni manufatto umano. Basta guardare, per esempio, un’acquaforte che lui chiama "Selinunte archeologica": non si riesce a identificare una colonna spezzata, un capitello atterrato, niente. E i fogli che di tanto in tanto intitola "la casa del poeta"? Nella più parte dei casi la casa non c’è, dovete indovinarla nei paraggi, o se è visibile ha colori così improbabili per un’abitazione da poterla agevolmente confondere con una pianta. La casa del poeta Lucio Piccolo invece c’è tutta, ed è prepotentemente troppa, talmente evidenziata da uscire dall’orizzonte. Un proposito diligentemente portato a termine. In secondo luogo, stenta molto a vedere le figure umane. Quando le vede, sono figure pseudofemminili, Armida, Monica, la ragazza del nel frutteto, il profilo rosa, in realtà si tratta di fiori nati per incroci spontanei e colti nell’atto di una metamorfizzazione. Metamorfosi! E a questo punto mi divenne chiara la metrica segreta con la quale dovevo leggere i fogli di Cordio. Quelle acqueforti sono esametri, quei colori battono ora il dattilo ora lo spondeo, e il frequente succedersi dei dattili fa nascere l’accesa vivacità della materia nel suo formarsi, così come l’abbondanza degli spondei imprime ai colori il chiuso scorrere della notte. Messo sulla strada mi ci volle poco per trovare il "luogo" di Cordio. E’ un passo del "De rerum natura" di Lucrezio.
                                <br> "Principio genus herbarumm viridemque nitorem
                                <br> terra dedit circum collis camposque per omnis,
                                <br> florida fulserunt viridanti prata colore,
                                <br> arboribusque datumst variis exinde per auras
                                <br> crescendi magnum immissis certamen habenis".
                                <br> Questo non solo è il luogo, ma è anche il momento. E’ il momento che segue immediatamente la Creazione, quando la giovane terra esplode letteralmente di lussureggiante vegetazione, in un vertiginoso assommarsi di forme e di colori. Quel momento non lo si può raccontare, lo si può al massimo intuire come fa Lucrezio. Lo si può testimoniare però, trasmettendo l’istante in cui il verde esita a definirsi definitivamente come tale, in cui il viola cerca di differenziarsi dal blu o dal celeste, in cui il rosso è indeciso se dirsi rosa o marrone. E su tutto ciò, lo stupore, la gioiosa meraviglia di chi sta assistendo, col proprio occhio, al comporsi della squillante bandiera della natura. E’ questo il senso più nascosto e profondo dell’arte di Cordio e se non ci sono case è solo perché lui non le ha allora viste e se non ci sono figure umane è perché allora ancora non stampavano la loro orma sulla terra.
                                <br> Questo significa che Cordio in quel luogo e in quel momento c’era? Questo basterebbe a spiegare quel misterioso inventare (da "invenire") di cui parla Sciascia?
                                <br> Avanzo un’ipotesi. Alcuni anni orsono, tra tanta fantascienza che leggevo, mi capitò un breve racconto che m’intrigò, anche se ora non ricordo più l’autore. E può darsi che, nel riproporlo, la mia memoria alquanto lo riaggiusti. Un astronauta viene incaricato di una missione impossibile: sbarcare su Marte. Dopo diverse vicissitudini, eccolo arrivato imbozzolato e goffo, e insieme atterrito e felice: atterrito per la disumana ostilità dell’ambiente, felice per essere il primo terrestre a calcare il suolo marziano. Cammina per ore tra getti di vapore, colate laviche, magma bollente, rischiando a ogni passo la morte finche finchè non trova momentaneo rifugio in una specie di grotta nella quale s’addormenta stremato. Al risveglio, per un qualche mutamento dell’ambiente, spariti i vapori, cessati i getti e le colate, egli per qualche momento può sorgere al di fuori della grotta uno sconvolgente, magico paesaggio di rocce scure che fanno da quinta a un orizzonte di montagnemonatgne scintillanti di ghiacci eterni. Poi tutto torna ad essere come prima .. Rientrato sulla terra, l’astronauta viene trionfalmente accolto nelle pricipali capitali. A Parigi, nel percorso delle visite obbligate, c’è naturalmente il Louvre. E lì, con lacerante stupore, rivede lo stesso esatto paesaggio che aveva intravisto dalla caverna di Marte: è quello dipinto da Leonardo dietro la testa della Vergine delle rocce. L’astronauta non era stato il primo uomo a vederlo.
                                <br> Non può darsi che anche Cordio?… Ripeto: è solo un'ipotesi. Ed è così azzardata che non intendo formularla compiutamente.
                            </div>
                        </div>
                    </div>
                    <div class="card">
                        <div class="card-header" id="heading_17">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_17" aria-expanded="false" aria-controls="collapse_17">
                                    Leonardo Sciascia - Tre acquaforti uguali, differenti..
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_17" class="collapse" aria-labelledby="heading_17" data-parent="#accordionExample">
                            <div class="card-body">
                                Le stagioni, i mesi, i giorni e le ore
                                <br> 
                                <br> Brancati ebbe una volta un'idea abbastanza inquietante: che se del volto di un uomo si facesse, dalla nascita alla morte, un fotogramma al giorno, di un'intera vita si avrebbe un film di medio metraggio - considerando della media durata dei settant'anni la vita - che in poco più di un'ora ci farebbe, con effetti non dissimili da quelli delle prediche quaresimali di una volta, assistere al fiorire e disfiorire e spegnersi di un'esistenza.
                                <br> Una nota, questa di Brancati, che non sono certo di riferire esattamente, ma l'idea era questa, e non so come sia sfuggita a coloro che vanno in cerca d'idee da realizzare in films. Forse scoraggia il fatto che a realizzarla non solo ci vuole pazienza, ma anche operatori di più che una generazione (ma si potrebbe rimediare con qualche trucco).
                                <br> Un'idea consimile, ma più idillica che inquietante, presiede a queste acqueforti di Nino Cordio: lo stesso paesaggio mese per mese, un'acquaforte per ogni mese dell'anno. Acqueforti a colori, s'intende: genere in cui Cordio è maestro. Lo è al punto che anche il più esclusivo e ortodosso "aficionado" dell'acquaforte in bianco e nero, cede alle sue colorate, le ammette, le annette. Anni fa ne ha date di splendide in una cartella dedicata a Lucio Piccolo, alla sua villa di Capo d'Orlando (e cioè alla sua poesia): insieme a tante altre di uguale suggestione del paesaggio siciliano o evocanti memorie mitiche e mitologiche. Ora, per questo almanacco, ha affrontato questo difficile gioco di variazioni su uno stesso paesaggio: accensioni, trasparenze, trascolorazioni. Ed è ancora il paesaggio siciliano, forse il più mutevole del mondo nel volgere delle stagioni, dei mesi, dei giorni, e si potrebbe anche dire delle ore.
                                <br> 
                                <br> 
                                <br> Presentazione ad una serie di dodici acqueforti per l’agenda Italtel del 1986
                            </div>
                        </div>
                    </div>
                    <div class="card">
                        <div class="card-header" id="heading_18">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_18" aria-expanded="false" aria-controls="collapse_18">
                                    Leonardo Sciascia - Un'incisione del 1981
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_18" class="collapse" aria-labelledby="heading_18" data-parent="#accordionExample">
                            <div class="card-body">
                                    L’acquaforte a colori (e non parliamo di quella colorata a mano, anche se di Chagall) mi ha sempre suscitato diffidenza: quella ad una sola lastra e in cui i colori vengono di volta in volta, per ogni impressione, distribuiti nelle varie parti come in certi giochi di bambini o nella stampa della carta moneta, soprattutto; ma anche quella a diverse lastre, una per ogni colore, che mi pare sia di gratuita concorrenza, debitrice e anzi parassitaria, alla litografia. Ma questa mia diffidenza ogni volta svanisce davanti alle acqueforti a colori di Nino Cordio: nulla che mi ricordi, nel debito e negli affetti, la litografia. La profondità, il tono, le vibrazioni sono quelle delle acqueforti in bianco e nero; e i colori ne sono una specie di sviluppo, quasi nascessero dai bianchi e dai neri per una particolare esposizione, per un evento d'aria e di luce. La litografia non le renderebbe; e tanto meno non le renderebbe la pittura. C'è qualcosa di misterioso, e di misteriosamente inventato, nelle sue acqueforti. Un genere nuovo e suo. A voler dare delle impressioni, si direbbe che vi presiede la notte: che i paesaggi, gli alberi, le nature vive e morte trovino in sé, immersi nell'oscurità della notte, delle scorie di luce; che le cose danzino nello spazio notturno portando in sé, come lucciole, una loro luce. Anche quando il cielo è chiaro, luminoso, inondato di sole. Non per nulla Cordio si è trovato, ad un certo punto, a specchiare nelle sue acqueforti la poesia di Lucio Piccolo. Una poesia per essenza notturna. Siciliana, barocca, tutta in segrete rispondenze, impercettibilmente germogliante e di impercettibili catastrofi. Come appunto in quelle che Savinio chiamava "le cose notturne". 
                                    <br> 
                                    <br> Roma, luglio 1981 
                            </div>
                        </div>
                    </div>
                    <div class="card">
                        <div class="card-header" id="heading_19">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_19" aria-expanded="false" aria-controls="collapse_19">
                                    Raffaele Carrieri - Vicino a Fiori a Selinunte
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_19" class="collapse" aria-labelledby="heading_19" data-parent="#accordionExample">
                            <div class="card-body">
                                20 voci per Cordio
                                <br> 
                                <br> Il primo a parlarmi di Cordio incisore è stato Raffaele Bandini.
                                <br> Bandini oltre a essere laconico, ha il silenzio preciso, e con lo scatto giusto. Quando ricevetti poche settimane dopo il nostro incontro “Sicilia segreta” mi resi conto che il silenzio di Bandini aveva scattato: l'editore non aveva detto una parola in più.
                                <br> Il mio caro Guttuso aveva scritto per Cordio una rapida introduzione esemplare: “In questi fogli, su cui sono passate più impressioni, non si sente la fatica. Vuol dire che l'attenzione e il rigore non sono solo un fatto di pulizia d'atelier ma si trasformano in fiato poetico”.
                                <br> I fogli notturni di Cordio coincidevano con le immagini che m'ero fatto della Sicilia nelle mie notti di gabelliere fra Boccadifalco e l'Arenella, sopra e sotto Palermo. I fiori che cadevano all'oscuro erano poco più grandi delle stelle. Ad ogni caduta si illuminavano, il rosso col viola, il blu col verde.
                                <br> Raduncoli, rododendri, gladioli, genziane, giaggioli? Non m'intendo di giardinaggio. Posso solo dire che la zagara di Palermo ha l'odore delle donne belle. In quel tempo io vivevo e mi nutrivo di odori. Non avevo altro!
                                <br> Nino Cordio è siciliano di Santa Ninfa in provincia di Trapani. Fuggì prima del terremoto come i gatti a Pompei prima della pioggia di cenere. Della sua persona conoscevo una fotografia pubblicata da Bandini nel fascicolo Edizioni dell'Orso sulla sua Opera Grafica. Un giovanotto che stringeva il ferro di un torchio: profilo malmostoso alla Marlon Brando. Non credevo che avesse lavorato tanto a incidere, a graffiare, a strappare. Un repertorio quasi fisso di periferie scheletriche e taglienti con incroci di neri a uncino. Costruiva coi neri vere gallerie per termiti: gallerie o prigioni? I volti umani erano nel medesimo groviglio di nodi e spine. Un disegnatore drammatico!
                                <br> Quando cominciò a incidere le prime ragazze affacciate alla finestra, cominciarono a respirare i giardini. Dalle masse di foglie spuntavano pesci e frutti.
                                <br> Le melagrane restarono chiuse come uova tonde ma c’era una sommossa di odori di linfe di semi nelle immagini. Non conoscevo ancora Cordio di persona ma avevo scritto per Vivaldi: In paradiso i prati ridono. I prati proprio ridono. Non domandate perché ridono i prati in paradiso.
                                <br> Ecco, io ero in mezzo ai cespugli di notte e i fiori di Cordio uscivano dalle spine con le bocche rotte. Massacri d’amore? Un rosso ferito da un altro rosso penetrante e invasato. Ad un certo momento i rossi finivano col respirare insieme e la musica riprendeva in un altro modo.
                                <br> Il vecchio glorioso irascibile Degas non sopportava i fiori a tavola: neanche alla tavola degli amici. Si arrabbiava e fuggiva davanti allo scempio delle rose tagliate.
                                <br> Non vi sono mazzetti nelle incisioni di Cordio e i gambi si vedono appena: affondati in un buio formicolante e melodioso – forse la musica di Debussy ha qualche rapporto col colore di Cordio – fanno parte della sera d’estate.
                                <br> Da ieri, da mille, da diecimila anni fa? Niente mazzi e mazzettini incartati nella carta inamidata dei pasticceri. Fiori come pesci, come farfalle, come occhi. Cespugli che costeggiano il mare. Cespugli coricati come sultane sopra un fianco di collina in attesa di sognare.
                                <br> Il cielo verde diventa sempre più denso e bluastro e i fiori sognano lasciandosi andare al nervosismo della luna.
                                <br> La tua bocca che dorme è un nascondiglio marino. La saliva è azzurra con bollicine più chiare.
                                <br> E ora ascoltate le meravigliose parole del grande Hokusai che a settantacinque ani si firmava Gwakio Ròjiu, che significa pazzo del disegno: “Dall’età di sei anni avevo la mania di disegnare la forma degli oggetti. Verso i cinquant’anni avevo fatto un’infinità di disegni, ma tutto quello che feci prima del mio settantesimo anno non merita di essere considerato. A settantatré anni capii approssimativamente la vera struttura degli animali, delle erbe, degli uccelli e degli insetti. Così, a ottant'anni, avrò potuto fare nuovi progressi, a novanta penetrerò il mistero delle cose, a cent’anni sarò giunto a un mondo meraviglioso, e quando avrò centodieci anni tutto quello che farò, un punto, una linea, tutto sarà vivente. Io domando a quanti vivranno finché io vivrò di vedere se avrò mantenuto la parola”.
                                <br> Cordio ha scritto queste corolle e queste foglie come lettere d’amore. Se invece che telegrammi cifrati arrivasse fino a noi il gusto delle Indagini reali, arriveremmo agli archivi della polizia segreta di qualche isola del Mediterraneo.
                                <br> Ho citato il maestro del Settecento giapponese perché l'intricata leggerezza di Cordio nello strumentare fiori, cieli, prati, molto mi ricorda talune stampe giapponesi. I giapponesi che tanto piacevano a Manet, Monet, Degas, Van Gogh, Lautrec, Matisse.
                                <br> Cordio ha sentito i giapponesi attraverso Matisse fauve.
                                <br> Se non avete mai mangiato per rabbia d’amore mazzetti di gelsomini sapete poco del fanatismo floreale degli amanti.
                                <br> La cartella appena ricevuta dall’editore con le prove umide di colore sembra proprio bagnata dai pollini. Cito raramente i miei versi, ma per queste acquetinte mi tornano alla memoria distici e quartine:
                                <br> 
                                <br> 
                                <br> L’aria si rompe
                                <br> Sull’orlo delle corolle.
                                <br> .....................
                                <br> ......................
                                <br> 
                                <br> 
                                <br> La luce si diverte
                                <br> A sfamare le farfalle…
                                <br> Gli sguardi, il polline
                                <br> E il piacere con tante code…
                                <br> 
                                <br> 
                                <br> Odilon Redon dipingeva bouquet  gremiti di sguardi il cui languore era comunicativo e suggestivo. Ricordate l'Orfeo sognante sotto un cespuglio al tramonto? I papaveri di Monet si muovono fra le masse dorate come chierichetti con lo zucchetto rosso. Il diavolo dei grani è certamente nei dintorni. I crepuscoli di Cordio talvolta sono talmente carnali da ricordare certe danze della Magna Grecia. Non bisogna dimenticare che il suo paese natale è fra Selinunte e Segesta.
                                <br> Per restare nel moderno – come soleva dire il Doganiere Rousseau – Nino Cordio sembra un mangiatore di vestaglie a fiori. Le vestaglie con i giacinti che indossano le donne meridionali fra primavera ed estate. Dopo una lunga accurata digestione diventano cieli, prati, simboli galleggianti in una fine giornata aromatica. Scelgo da una mia vecchia ballata:
                                <br> 
                                <br> Una donna che non conosciamo
                                <br> Entra, si spoglia, canta
                                <br> E le violette della carta
                                <br> Tornano bagnate:
                                <br> Violette d'Orléans
                                <br> Come quelle che si vendono
                                <br> Il mese d'aprile alla Madeleine...
                                <br> 
                                <br> I suoi tramonti hanno il sapore dell'amarena matura e dell'aleatico. Sul verde della Somalia si poggia un blu tanto denso da far notte: la notte di Salomè.
                                <br> Vi sono rose che si aprono al buio e rose che si chiudono all'aurora: bisogna considerarle entrambe scandalo del rosaio.
                                <br> Vedo un suo paesaggio di Selinunte, anzi un panorama: senza rovine, senza mezze colonne, senza talamoni spezzati nel sonno.
                                <br> Un paesaggio come una una ferita fresca fra bende di verde tenero.
                                <br> I girasoli si sciolgono nel nero dei semi come i dobloni d'oro nelle mani stanche dei negri.
                            </div>
                        </div>
                    </div>
                    <div class="card">
                        <div class="card-header" id="heading_20">
                            <h5 class="mb-0">
                                <button class="btn btn-link collapsed" type="button" data-toggle="collapse" data-target="#collapse_20" aria-expanded="false" aria-controls="collapse_20">
                                    Renato Guttuso - Vicino lo scritto di Guttuso
                                    <svg style="float: right; color: #c0c0c0;" height="20" class="octicon octicon-chevron-down" viewBox="0 0 10 16" version="1.1" width="20" aria-hidden="true"><path fill-rule="evenodd" d="M5 11L0 6l1.5-1.5L5 8.25 8.5 4.5 10 6l-5 5z"></path></svg>
                                </button>
                            </h5>
                        </div>

                        <div id="collapse_20" class="collapse" aria-labelledby="heading_20" data-parent="#accordionExample">
                            <div class="card-body">
                                Il fiato poetico
                                <br>
                                <br>
                                <br>Da tempo si parla delle modificazioni che la diffusione delle immagini attraverso le riproduzioni meccaniche avrebbe portato sui modi tradizionali e artigianali di riprodurre un'opera. E modificazioni ce ne sono state e ce ne sono. Viviamo nell'epoca dei multipli, delle fotolito firmate, ecc. Non so dire se è meglio o peggio; forse meglio e peggio allo stesso tempo.
                                <br>E' però certo che, se è vero che molti miti sulla esecuzione diretta sulla lastra o sulla pietra sono tramontati (e forse proprio a causa di ciò), la elaborazione poetica della lastra o della pietra ha acquistato presso alcuni rari artisti un valore poetico molto più profondo e sottile. Vorrei fare due esempi ricevuti, a mio parere assai significativi: le lito di Graham Sutherland e le incisioni di Nino Cordio.
                                <br>Non sono i soli, s'intende,  né si assomigliano tra loro, ma nell'uno e nell'altro simile è lo scrupolo, l'attenzione, la tensione poetica mantenuta nei vari passaggi da lastra a lastra, da trasparenza a trasparenza. Ho visto le acqueforti di Cordio da anni, e sempre l’ultima stampa che mi mostrava era più bella delle precedenti. 
                                <br>Non parlo di magistero (nessuno come lui fa in Italia l’acquaforte a colori), non di arricchimento delle immagini. Questi fogli stupendi non sono, non 
                                <br>possono essere un risultato soltanto tecnico. In Cordio il magistero, la sapienza, la cura si fondono con l’immagine, con la capacità di rendere intensa, di portare al limite della meraviglia, l’immagine attorno a cui si adopera. 
                                <br>In questi fogli, su cui sono passate più impressioni, non si sente la fatica. 
                                <br>Vuol dire che l’attenzione e il rigore non sono solo un fatto di pulizia d’atelier ma si trasformano in fiato poetico. Vedendo i prati di Cordio, i ﬁori, i cieli, i suoi mari, ci si rende conto che tutto il perfezionismo tecnico che ammiriamo nelle riproduzioni meccaniche è d’altra natura, e che ancora all’uomo, al poeta, ai poeti come Nino Cordio è riservata funzione insostituibile di aumentare e soddisfare la nostra sete di emozioni 
                                <br>artistiche, e di accrescere nell’uomo la conoscenza del mondo. 
                            </div>
                        </div>
                    </div>

                </div>
    
            </div>

        </div>

        <!-- Footer -->
        <div id="footer" class="row">
            <div class="col-lg-12 footer-container">
                <div class="row footer-content">

                    <div class="col-lg-12 col-md-12 col-sm-12 col-12 footer-content-title">
                        museo nino cordio
                    </div>

                    <div class="col-lg-3 col-md-4 col-sm-4 col-6 footer-content-sections">
                        <ul>
                            <li><a href="galleria.html">Galleria</a></li>
                            <li><a href="biografia.html">Biografia</a></li>
                            <li><a href="news.html">News</a></li>
                            <li><a href="piccoli.html">Per i pi&ugrave; piccoli</a></li>
                            <li><a href="testimonianze.html">Testimonianze</a></li>
                            <li><a href="videos.html">Video</a></li>
                            <li><a href="premio.html">Premio</a></li>
                        </ul>
                        <ul class="footer-content-sections-show-desktop">
                            <li><a href="#">Lingua: IT</a></li>
                            <li><a href="#">Mappa</a></li>
                        </ul>
                    </div>

                    <div class="col-lg-3 col-md-4 col-sm-4 col-6 footer-content-sections footer-content-sections-hide-desktop">
                        <ul>
                            <li><a href="#">Lingua: IT</a></li>
                            <li><a href="#">Mappa</a></li>
                        </ul>
                    </div>

                    <div class="col-lg-3 col-md-4 col-sm-4 col-12 footer-content-sections">
                        <ul>
                            <li>Orari:</li>
                            <li>dal Martedì al Sabato</li>
                            <li><div>09:00 alle 13:00 | 15.30 alle 18.30</li>
                        </ul>
                        <ul>
                            <li>Indirizzo:</li>
                            <li><u><a href="#">Piazzale Aldo Moro</a></u></li>
                            <li><u><a href="#">91029 Santa Ninfa (Trapani)</a></u></li>
                        </ul>
                    </div>

                    <div class="col-lg-3 col-md-4 col-sm-4 col-12 footer-content-sections">
                        <ul>
                            <li>E-mail:</li>
                            <li><u><a href="mailto:museocordio@gmail.com">museocordio@gmail.com</a></u></li>
                        </ul>
                        <ul>
                            <li><a href="#">Facebook</a></li>
                            <li><a href="#">Instagram</a></li>
                        </ul>
                    </div>

                    <div class="col-lg-12 col-md-12 col-sm-12 col-12 footer-content-bottom">
                        <a href="#">© 2018 Museo Nino Cordio. All rights reserved.</a>
                        <a href="#">Privacy policy</a>
                        <a href="#">Terms of use</a>
                    </div>
                </div>
            </div>
        </div>

    </body>
</html>